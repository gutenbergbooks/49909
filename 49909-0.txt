
ANTTONIUS PUTRONIUS eli ANTTO PUURONEN

Ilveilys viidessä näytelmässä


Kirj.

LUDVIG HOLBERG


Suomeksi mukaellut Pietari Hannikainen

Alkuperäinen teos: Erasmus Montanus



Kanava N:ot 1-11, 1846, Viipuri.
J. Cedervallerin ja Pojan tykönä.






      Imprimatur: Joh. Thesleff.



HENGET:

 _Putronius_.
 _Sipri Puuronen_, isänsä.
 _Elli_, äitinsä.
 _Liisa_, Putroniuksen morsian.
 _Nikodemus_, sen isä.
 _Petronella_, sen äiti.
 _Jaakko_, Putroniuksen veli.
 _Palovinerrus_, Lukkari.
 _Korppeliin_, Ryöstövouti.
 _Luutnantti_.
 _Kapraali_.




Ensimäinen näytelmä.


Ensimäinen kohtaus.

Sipri (yksinän kirja kädessä). Kun ei Kanttori edes ole kylässä! Siin
on niin äiän latinaa tässä poikani kirjassa jott'en siitä saa selvää.
Oikein itkettää ajatellessani tuota talonpojan poika-raukan päähän
tungettua syvää viisautta, etenki meikäläisten. Älykkät miehetki
sanovat hänen voivan vaikka millaisen papin kanssa kiistää. O!
Saisimmeko edes vaimoni ja minä iloksemme kuulla hänen saarnaavan,
ennenkuin kuolemme tänne saloon! kaikki unohtaisimme kopeekat ja vaivat
mitä hänestä kulutimme. Sen olen kyllä keksinyt, jottei Kanttori näy
olevan milläänkän poikani tulosta. Näyttää kuin hän sitä miltei
pelkäisi. Kumma onkin, miksi oppineet niin kadehtivat toisiansa,
etteivät toiselleki suatseisi viisautta. Hänki laulaa ja saarnaa kyllä
mokomasti kyläläisillemme, puhuen kateudesta, jotta vedet nousevat
toiselle kunnellessa silmiin, vaan tuskin luulen itsekkään samasta
virhestä on vapaa. Syytä siihen en ymmärrä. Jos naapurini minua
paremmin osaisi kyntää, vihaisinko häntä siksi? Ei! Sipri sitä ei tee.
Vaan tuossapa näen Kanttorin.


Toinen kohtaus.

    Sipri ja Kanttori. Palovinerus.

Sipri. Tervetulemastane Kanttori!

Kanttori. Suurikiitosta, Sipri.

Sipri. Niin tulette kuin kutsutut. Tässä odottelen teitä selittämään
minulle hitusen latinaa poikani viime kirjutoksesta, jos voisitte.

Kanttori. Kun kysytte! luuletteko minua siinä kehnommaksi poikaane?
Sipri! näätte sen, minä en ole niin tuhma kuin luulette.

Sipri. Sen tiedän, Kanttori! vaan minua arveluutti, jos tajuutte
nykyistä latinaa, sillä muuttuneehaan se samate'kuin Suomiki, jota
näätte nuorena ollessani meiän pitäjäässäki hastettiin toisin kuin nyt:
Niin kuin Kanttorit silloin olivat vaan lukkaria, Mamselit ja
Ryökkinät olivat neitsyitä. Latinaki sentähen saattaa paljon muuttuneen
Turusta lähettyänne. Selittäkääppäs nyt minulle tämä, tehkää se hyvä.
Puustavit minäki kyllä tunnen vaan en ymmärrä ainetta.

Kanttori. Poikanne kirjuttaa nyt lukevansa _Logicam, Rhetoricam ja
Metaphysicam_.

Sipri. Mitä viisautta! vaan mikäs se Logicam on Suomeksi?

Kanttori. Se on -- Saarnastuoli.

Sipri. Hyvä! Tulisi edes hänestä pappi!

Kanttori. No noh! kunpa Kanttoriki ensin.

Sipri. Vaan mitäs se toinen sana olis?

Kanttori. Se on _Rhetorica_, ja Suomeksl -- Kirkonmeno. Vaan kolmatta, se
on varmaan väärin kirjotettu tai Franskaa; Latinan minä osaan halki
niinkuin kuulet; _Nominativus Asinus, Genetivus Asini, Tativus Asino,
Akkusativus Asinus. Aplativus Asinum_. Mutta tästä saatte, Sipri, minä
tiedän sen verran kuin sika saksasta.

Sipri. Ja minä en senkään vertaa, Kanttori. Vaan teillä onki hiien hyvä
muisti.

Kanttori. Niin Sipri, näin kauvan en luullutkaan köyhään Lukkarin
virkaan seisattuvani. No nyt olisin jonaki, jos vaan olisin nainut.
Vaan näättesen, minä en suannut ihmisten sanomaan naiseni tähen minulle
viran annetun.

Sipri. Vaan Kanttori, tässä näätte nyt on vielä latina viiruja joiden
perille en pääse. Mitäs tämä on?

Kanttori. _Die veneris in domum. Ahonii immigravi._ -- -- Se kulkee hyvin
syväitse, Sipri, vaan kuitenki minä sen ymmärrän. Mutta joku toinen
sillä halkasisi päänsä. Se on Suomeksi: elä nosta kurikkaa korkialle,
putoaa päähäsi.

Sipri. Onkos siinä niin syvä viisaus? sen kuulin jo isävainajaltani.

Kanttori. Viisaus Sipriseni näätsen, ei ole itse asiassa, sillä niin
voisi olla umpi Suomalainenki viisas, vaan se on latinan kielessä.
Sikäli kuu osaat sillä selittää omat taikka muiden ajatukset, sikäli
olet viisas.

Sipri. O, nyt ymmärrän, Kanttoriseni! Poikani toki jo on kohtu viisas,
näättekö, kun pian kolmas osa kirjaa on pelkkää latinaa.

Kanttori. Nonoh! on muitaki niin viisaita. Turussa ollessani, Sipri
tieättesen, isälleni en kirjuttanut yhtä sanaa muuta kuin puto puhdasta
Latinaa.

Sipri. Vaan isänne, Kanttori, et ymmärtänyt latinasta niin puustavia.

Kanttori. Mitä siihen taas tulee, niin näättesen Sipri, siitä ei ollut
haittaa. Isäni ei ymmärtänyt suomalaistakaan kirjotustani.

Sipri. Miten? Isänne kuitenki oli selvä kirjottamaan.

Kanttori. Totta; vaan jokaisella näättä sen on oma kirjotus tapansa. Ja
minun oli niin erillainen että harvat sen perille pääsivät.

Sipri. Oh! Niin oppineeksi poikaani en toki toivosi. Minusta se jo
näyttää nytki liialliselle.

Kanttori. Vaan millon häntä kotiin toivotte?

Sipri. Tän'iltana eli huomenaamuna. Odotelkaa Kanttori! käsken Ellin
tuomaan meille tähän tuopin olutta.

Kanttori. Minulle, ystäväni, on mieluisempi viinaryyppy; sillä nyt
vielä on aikanen oluen juonnaksi.


Kolmas kohtaus.

Kanttori (yksinän). Suoraan sanoen minä en ole milläinkään Antto
Puurosen tulosta: ei jotta minua pelottaisi hänen oppinsa; sillä minä
jo olin vanha Tutenti, kun hän vasta kävi koulua, ja luvalla puhuin,
sai selkäänsä. Silloin läksi koulusta toisellaisia miehiä kuin nyt.
Kerallani yhtaikaa läksivät Jaakko Laiskontus, Jussi Totilander, Aatam
Koiren, Juonas Tappeliin, Matti Korvapuustius ja Paavo Rumlenius jota
haukuimme vielä Paavo Humleniukseksi: Kaikki partasuita miehiä joilla
oli oppia otsassa toisellenii antaa. Minä en päässyt kun Lukkariksi,
mutta tydyn siihenki, kun se minun vaan elättää. Olenki paljon
parantanut virkaani tulosten suhteen, etteivät jälkeiseni minua
kuoltuani tarvitse panetella. Moni luulee Lukkarin ei voivan mitään
vaikuttaa; vaan se ei ole niin. Lukkarin virassa on kylläksi
miettimistä, ennenkun se miehensä elättää. Mutta siihen tarvitaanki
oppia. Latinankielettä, vissisti, ei pääsisi eisnenään, se auttaa
kaikissa toimituksissa. Minä en antasi Latinatani sadasta ruplasta,
tuskin kahdestakaan.


Neljäs kohtaus.

    Elli. Kanttori.

Elli. Jos suatsette, Herra Kanttori!

Kanttori. Suurkiitosta, emäntäseni. Muutoin minä en maista viinaa kun
vaan milloin vatsani on kipiä; mutta tavallisesti minulla on aina
vatsatauti.

Elli. Tieättekö Kanttori! poikani tulee tänään eli huomena kotiin.
Siinäpähän saatte miehen puhutellaksenne; sillä pojalla vaan on kieli
irti suussa, kuin olen kuullut.

Kanttori. Luultavasti hän jo melkkaa Latinaaki.

Elli. Sekö se sitte on ankarin kieli?

Kanttori. Kielet, mammaseni, ovat niin yhtäläiset kuin vastasyntyneet
porsaat, vaan se on siksi, kun Latinaa eivät ymmärrä muut kuin me
oppineet. Antakatte minulle viinan päälle jotain haukata.

Elli. Tuoss'on muru leipää ja juustoa jos suatsette.

Kanttori. Suurkiitosta Mammaseni! Tieättekös mitä leipä on Latinaksi.

Elli. En maar tieäkkään.

Kanttori (syö ja haastaa) Se on _Panis, kenettivus pani, taattivus pano,
vokativus panus, aplativus panipus_.

Sipri. Hitto! sillä kielelläpäs on pituutta. Mikäs leipä kyörä on?

Kanttori. Panis kyöris, ja hieno leipä panis hiinis.

Sipri. Se kuuluu kuin Suomi.

Kanttori. Se on tosi, Latinassa on monta Suomen kielestä lähtenyttä
sanaa. Ja me oppineet, näätte, lisäämme siihen vuosivuodelta aina
uusia. Turussa ollessani tehtiin kokonainen kramatikka.

Sipri. Mikäs se karamatikka on?

Kanttori. Se on sellainen kirja jossa on tulipunaset kannet, ja
teklinerataan niin kuin aala.

Elli. Voi! kuin ihmeen pitänee kaikki tuo tarttua ihmisen päähän, kun
minua pyörryttää jo sitä kuullessa.

Sipri. Siksipä oppineet tahtovat ollaki vähän houhkahtavat.

Elli. Mitä lörpötöstä! luuletko poikamme Antonki sitte houhkaksi?

Sipri. Minulle näyttää niin, Mammaseni. Onhan se vähän hullusti kun hän
minulle kirjuttaa latinaisia kirjoja.

Kanttori. Sen sanoo Sipri oikein; sillä näyttää se vähän hullulta. Se
olisi kuin tahtoisin minä ryöstövoudille haastaa greikkaa, näyttääkseni
sitäki kieltä osaavani.

Sipri. Ymmärrättekös Reikkaaki Kanttori?

Kanttori. Kymmenen vuotta sitte voin seisoen yhellä jalallani lukea koko
isämeiän greikaksi. Vielä nytki muistan että viimenen sana oli Amen.

Sipri. Ah Kanttori, siitä tulee jotain kun poikani joutuu kotiin ja
saamme te molemmat yhteen.

Kanttori. Minussa löytää hän vastineensa, tahtokoon kiistää kerallani
eli laulaa. Minä lauloin kilpaa 10 Lukkarin keralla ja voitin jokaisen.
Viime vuonna kun vouti kävi täällä laulatti hän minua ja maksoi 2
ruplaa kun lauloin hänelle: Ut, re, mi, fa, sol. Hän vannoi ei
Helsingin Theaterilakan kuullesa parempaa laulua. Annatte minulle vielä
ryypyn, Sipri! niin laulan teilleki saman.

Sipri. Hyvin! kaas ryypy viinaa, Elli!

Kanttori. Kaikille minä en laulakkaan. Vaan te olette ystäväni, Sipri,
joille sen teen ilolla, (alkaa laulaa verkalleen) ut, re, mi, fa, sol,
la fi ut, nyt takasin, ut, fi, la sol fa re sol ut mii.

Sipri. Hus! sepäs viimenen meni hienosti. Meiän pienet porsaat eivät
saa kimakammasti.

Kanttori. Nyt kerkiämpään, ut, re mi fa fa re. -- Ei se meni väärin --
Ut re mi, fa re fi, ut. -- Ei nyt se jo menee hullusti. Se on vaiis
niin kerkiään laulaa. Vaan tuossa näen tulee Nikodemus.


Viides kohtaus.

    Nikodemus. Petronella. Liisa. Kanttori. Sipri. Elli.

Nikodemus. Hyvä huomenta lanko! Tieättekö mitä pojastanne?

Sipri. Hän tuke tänään eli huomena.

Liisa. Mitä! onko se mahdollista? uneni käy nyt toteen.

Nikodemus. Mikä unesi, lapseni?

Liisa. Yöllä olin makaavinani hänen vieressään...

Petronella. Se on merkillinen uni, jotain se ennustaa.

Nikodemus. Totta. Vaan tytöt kun päivällä vähemmin ajattelisit
miehistä, niin vähemmin niistä yöllä näkisit untaki. Ennen näit sinäki
unta minusta, Nella?

Petronella. Näin maar niinki; vaan nyt jo en ole vuosissa nähnyt.

Liisa. Vaan ihan toellako Antton huomenna tulee kotiin?

Nikodemus. No noh tyttäreni! näyttäsit vähemmin rakkauttasi.

Liisa. Vaan ihan vissistikö hän tulee huomena?

Nikodemus. Niin niin, johan sen kuulit.

Liisa. Ah isäseni! onkos tästä kuin pitkä aika huomiseen?

Nikodemus. Mikä hurja! nuo rakastunet ovat kuin mielettömiä.

Liisa. Isä! minä luen joka hetken.

Nikodemus. Kysyisit kuin pitkä hetkiki on. Ei tyttöni! heitä nyt pois
sellainen puhe, kuuntele vanhempiasi. Kuuleppas Sipri, onkohan se
sovelias laskea noita nuoria yhteen ennen kun hän pääsee leipään.

Sipri. Kuin tahdotte. Kyllä voisin heidät elättää, vaan parempi taitasi
olla jos hän ensin pääsisi leipään.

Nikodemus. Minulle näyttää heidän yhdistäminen sitä ennen ihan
sopimattomalle. (Liisa itkee) Noh! hyi etkö yhtään häpiä! sopiiko
tyttölapsen niin tehdä?

Liisa (itkien). Pääsekös hän sitte kohta leipään?

Sipri. Epäilemättä kohta. Hän joka on niin oppinut jotta voipi lukea
mitä kirjaa tahansa. Äsken sain häneltä latinaisen kirjan.

Elli. Ja Kanttori tietää, se maar kävi laatuun.

Liisa. Oliko se niin hyvästi kirjotettu.

Kanttori. Hänen ijälleen se vältti, mamseli! vaan siihen tarvitaan
vielä paljon lisää; nuorempana minäki olin olevinani oppinut, mutta --

Sipri. Te oppineet harvoin toistanne kiitätte.

Kanttori. Joutavia! minäkö kadehtisin häntä? Hän vielä oli syntymättä,
kuu jo olin kolmesti seissut rangaistukset koulussa, ja hän oli
neljännessä luokassa kun minä jo olin kaheksan vuotta ollut lukkarina.

Sipri. Toisella saattaa olla parempi pää, ja toinen voipi vuodessa
oppia sen minkä toinen kymmenessä.

Kanttori. Mitä siihen taas tulee Sipri, minun pääni kestää siinä missä
jonku toisenki.

Nikodemus. Jokainen voi olla siassansa hyvä. Lapset, läkkäämmepäs
kotiin. Hyvästi Sipri! minä vaan tahdoin pistäidä sinua katsomassa.

Liisa. Ah, lähättäkää minulle sana kun hän tulee.


Kuudes kohtaus.

    Sipri. Elli. Kanttori. Jaakko.

Jaakko. Isä! Tieättekö mitä? Antto on kotona.

Sipri. Mitä hittoja! millaiselle hän näyttää?

Jaakko. Ah! julman oppineelle. Kyytimiehensä vannoi hänen kaiken tietä
ei muuta tehneen kun saarnanneen Reikkaa, Latinaa, Kaldeiskaa,
Samaritiska, Papiloniska, Arapiskaa, ja joitain hiton kieltä, niin
kiivaasti, että kolmisten ole puonnut rattaista maahan, ja miltei
taittanut niskansa.

Sipri. Ah! menkäämme hänelle vastaan. Kanttori tulkaa keralla. Hän
varmaan on oppinut niin paljon latinaa että on unohtanut Suomen kielen;
te voisitte siis olla tulkkina.

Kanttori. Ei Sipriseni, sihen minulla ei ole aikaa aikaa.




Toinen Näytelmä.


Ensimäinen kohtaus.

Putronius (matkavaatteissaan). Vasta päivän olen ollut Helsingistä pois
ja nyt jo ikävöin sinne takasin. Kirjoitta varmaan tänne kuolisin
ikävään. _Studia res secundas ornant, adversis solatium praebent_.
Minulta ikään kuin jotain puuttuisi, kun kolmeen päivään en ole saanut
kiistaa. Lieneekkö koko pitäjäässä niin oppinutta, jonka kanssa voisin
taistella. Nuo vanhempani raukat sekä veljeni ovat niin tuhmat ja
yksikertaset että heille tuskin voinen puhetta vaihtaa. He onnettomat
tokko lie kuulleet mainittavankaan _de Homero, Cicerone, Horatio,
Virgilio, Xenofonte, Aristotele, Platone, Dionysio, Herodoto, Tacito,
Catone, Prolomeo, Plutarko_, jotka kaikki olen lukenut kannesta kanteen
halki. Oh! se on ikuinen häpiä minun täytyä tulla heiän luoksensa. Vaan
nuopa ankarat kirjani ovat opettaneet minun kärsimäänki sen. _Misere et
hesitanter obsqve methode_, sanoo _Cicero_. O! ettei yksikään näistä
ankarista miehistä elä, varmaan he kaikki tulisivat paraiksi
ystävikseni. Kas sellainen kansakäyminen minulle sopisi. Vaan
_Propositum factura mori, vel vincere dextra_ niin kuin _Herodotus_
lauloi ja _Securi adversus homines, securi adversus deos, rem
difficillimam assecuri_ sanoi _Tacitus_, minunki siis täytyy olla kuin
voin ei kuin tahon. Ei! nyt otan kirjani, (vetää suuren summattoman
kirjan taskustansa ja istuiksen lukemaan piippu hampaissa).


Toinen kohtaus.

    Putronius ja Jaakko.

Jaakko (Suudellen veljensä kättä). Terve tulemasta kotiin veikkoni!

Putronius. Jaakko! minulle on iloinen sinua tavata. Vaan veikkouden sen
saat sinä ajoissa jättää pois. Ennen se oli kyllä hyvä, mutta nyt
arvaat itsekki, se ei enää ole sovelias.

Jaakko. Miten? etkös sie ole veljeni.

Putronius. Että syntymältä niin olen, sitä en kielläkkään, lurjus! vaan
tietäsit myös sen, että sinä olet talonpojan töllö ja minä vihitty
vilosohvian magisteri. Vaan kuule, Jaakko! mitä rakas morsiameni, ja
appeni nyt jaksaavat?

Jaakko. He ovat terveenä. Äsken olivat täällä ja kysyivät millon veikko
tulisi kotiin.

Putronius. Taas veikko! Minä en sano ylpeydestä, Jaakko! vaan se on
ihan sopimaton sinun minua niin kutsua.

Jaakko. Mitenkäs teitä kutsun veikko?

Putronius. Kutsu minua herra Putroniukseksi, jolla nimellä minua
tunnetaan Helsingissä.

Jaakko. Jos sen vaan muistasin. Sanoitteko työ, Herra Putrojussiksi?

Putronius. Etkö kuule? minä sanoin herra Putronius.

Jaakko. Herra Putronius, ahaa!

Putronius. Kas se oli oikein: Putronius on latinaksi yhtä kun Puuronen
suomeksi.

Jaakko. Voisinhan minäki sitte olla Jaakko Putronius.

Putronius. Kun ensin käyt halki ne koulut jotka minäki, ja seisot
kaikki _eksaminat_, voit ottaakki latinaisen nimen. Vaan nyt olet
talonpoika, ja siksi vältät Jaakko Puurosenaki. Mutta Jaakko, --
ikävöikö rakastettuni minua?

Jaakko. Hään? onpa itkenytki niin kauvan sinun viipyessäsi.

Putronius. Annappas olla se sinuttaminenki, tölvänä!

Jaakko. Herran morsian on itkenytki, tahoin sinulle sanoa,

Putronius. Nyt olen täällä, Jaakko, ja sen juuri hänen tähdensä. Vaan
pitkäseksi tänne en jääkkään. Niin kohta kun häät olen pitänyt lähen
Helsinkiin. Mutta tiedätkö jos Nikodemus antaa paljonki tavaraa
morsiamelleni?

Jaakko. Sen luulen, liiaksiki jos kuulisi herran saarnaavan kirkossa.

Putronius. Siitä ei tule mitään, niin halvaksi en aivo antauta, täällä
maaseurakunnassa ruveta saarnaamaan; minä vaan rakastan kistää ja
taistella.

Jaakko. Saarnamisen minä luulin tärkiämmäksi.

Putronius. Tiedätkö mikä kiistäminen onkaan?

Jaakko. Tiedän maar niinki. Piikoen keralla kiistän jokapäivä, vaan
siitä en hyödy mitään.

Putronius. Se on sellaista kiistämistäki.

Jaakko. Mitäpäs herra sitte kiistäsi?

Putronius. Minä kiistän vaan tärkeitä ja oppineita asioita, niin kuin
esim: Jos Aatam ja Eeva haastoivat Latinaa eli Greikkaa, Jos Kristuksen
risti oli hongasta eli kuusesta, jos Juudas hirtti itsensä haapaan eli
tammeen, jos Ruomalaiset kirjottivat kotkan eli hanhen sulalla, jos
Greikkalaiset lukivat eli lauloivat Homeiroa, jos maa on ymmyrjäinen
eli suikula ja jos kuussa, auringossa, tähdissä on ihmisiä eli enkeliä
ja sellaisia; ja mitä kieltä siellä haastetaan.

Jaakko. Ei, niistä minä en kiistä, sillä ne eivät koske minuun; kun
palkolliset vaan saan työhön niin minusta nähen vaikka sanoisivat että
maa on kaheksan kulmanen.

Putronius. _O Animal brutum!_ Vaan Jaakko, tietääkkö morsiameni
tulleeni kotiin?

Jaakko. Ei maar se sitä tiedä.

Putronius. Juoksisit nyt sen heille ilmoittamaan, Jaakko!

Jaakko. Vaan sanonko minä sen Liisalle ensin?

Putronius. Liisalle! ken se on?

Jaakko. Veikko, sehän se on sinun morsiamesi?

Putronius. Nyt lurjus, joko unoutit kaikki mitä sinulle taanon opetin.

Jaakko. Hauku minua vaikka miksi, veljesi minä olen kuitenki.

Putronius. Jos et tukkea suutasi, _profecto_ paiskaan tuon kirjan
otsaasi.

Jaakko. Piplinkö sinä niin viskaisit ihmisten päälle!

Putronius. Onko se Pipli, lurjus?

Jaakko. Minä en tuntisi Pipliä. Näenhän minä jottei se ole evankeljumi,
eikä rukous eli muu virsikirja. Vaan olkoon se jos katkesmus niin se on
synti sitä viskata toisen päälle.

Putronius. Vait, lurjus!

Jaakko. Sellaisen lurjuksen minun kuitenki täytyy työlläni ansaita mitä
sinä menetät.

Putronius. Kyllä sinun opetan vielä onneton!

    (Lähettää kirjan Jaakon silmille.)

Jaakko. Voi! voi! voi!


Kolmas kohtaus.

    Sipri. Elli. Putronius. Jaakko.

Sipri. Mikä meteli täällä on?

Jaakko. Antto veljeni lyöp minua.

Elli. Mitä se on? Ei suinkaan hän sinua syyttä lyö.

Putronius. Ei äiti, toella hän pitää sellaista suuta minulle kuin
olisin hänen vertaisensa.

Elli. Mitä tunnoton! Etkö paremmin osaa kunnioittaa sellaista
oppinutta. Etkö tiedä, hän on koko pereen kunnia. Hyvä herra poikani,
elkää suuttuko tuollaiseen tölvänään.

Putronius. Tärkeimmiä asioita mietteissäni tuo _importunissimus ja
audacissimus Juvenis_ minua hämmentää. Se ei ole lapsen leikkiä noita
_Transcendentilibussia_ koskea.

Sipri. Elkää pahastuko, herra poikani, se ei pidä enää koskaan
tapahtuman. Minua pelottaa te olettaki liian pikaiset. Oppineet eivät
suvatsekaan monta kolausta. Kun kanttoriki kerran suuttu, hän oli
vihoissaan kolme päivää.

Putronius; Onko häänki oppinut?

Sipri. Se maar on: minun muistain ei pitäjässä ole sellaista laulajaa
ollut.

Putronius. Voipi hän siksi olla oppimaton.

Elli. Ei poikani! Kuinka niin, koska hän saarnnaki niin ankarasti
meillä käydessään.

Putronius. Se ei merkitse mitään, äitiseni. Sellaiset saarnaajat
lukevat ulkoa päin oppineitten kirjoja, joita eivät itsekkään ymmärrä,
äitiseni; Mutta pankaa heitä kiistämään minun tavallani, niin näätte
heiän opit. Minä voin latinaksi kiistää mitä asiata tahansa, Sanoisko
ken: tuo pöytä on kissa, niin senki puollustaisin; tai sanoisi, tuo
kynttelijalka on hevonen, niin senki todistaisin. Niin olen monen
monituisesti tehnyt. Kuulkaapas isäseni, uskoisittako sitä, ken
vahvasti juo tulee autuaksi?

Sipri. Paremmin uskon sen tulevan onnettomaksi. Sehän se vie mielen
sekä tavaran.

Putronius. Minä päätän hänen autuaksi. _Qvicunqve bene bibit, bene
dormit_. Ei, vaan te ette ymmärrä latinaa, se on suomeksi, joka hyvästi
juo, se hyvästi makaa, eikö se ole tosi?

Sipri. Totta kyllä, kun vähän olen päissäin niin makaan kuin kesäinen
jänis.

Putronius. Joka hyvästi makaa, ei tee syntiä, onko: seki tosi?

Sipri. Vissisti, maatessa ei tehdä syntiä.

Putronius. Joka ei tee syntiä tulee autuaksi.

Sipri. Se on vissi.

Putronius. _Ergo_, joka hyvästi juo tulee: autuaksi.

Elli. Ah! siihen maar kysytään päätä, tulla oppineeksi. Miten kumman
pääverkko tuota kaikkea sietäneen! Jaakko, tästedes saat pelveloia
veljeäsi, ja kavata häntä suututtaa.

Putronius. Minä en suatsesi hänen itsiäni sinuttelemaan. Mille se
kuuluu semmoisen talonpojan töllön oppinutta miestä sinuksi kutsua; hän
hyvin voisi minua herraksi sanoa.

Sipri. Jaakko! tästedes kutsu veljeäsi herraksi.

Putronius. Nyt tahdon mennä morsiantani katsomaan. Sillaikaa saisitte
kutsua kanttorin tänne, tutkiakseni mihin hän kelpaisi.

Elli. Vaan pelkään nyt rupeaa satamaan; Jaakko voi kantaa nuttua
perästäsi.

Putronius. Jaakko!

Jaakko. Kuulen Herra?

Putronius. Tule kantamaan nuttuani, minä menen kylään.

    (Menevät ja Jaakko kantaa nuttua perästä).


Neljäs kohtaus.

    Sipri ja Elli.

Sipri. Emmekö voi iloita tuosta pojastamme?

Elli. Toella. Ei kopeekkaa hänestä ole turhaan mennyt.

Sipri. Nyt saamme kuulla, mitä Kanttori taitaa. Minua vaan peloittaa,
hän ei tule, kun tietää Anton tulleeksi. Mitähän, emmekö kutsune
ryöstövouvinki? hän kiittelee aina meiän olutta.

Elli. Kuin suatset. Vaan Sipri, jos panisimme Jaakonki kouluun?

Sipri. Ei eukkoseni! välttää yhdelläki. Tarvitsemmahan toisen kotonaki.
Jaakko on uuras raataja, hän tarvitaan tilalla. Katso, tuossa hän
tuleekki!


Viides kohtaus.

    Jaakko. Sipri. Elli.

Jaakko. Ha, ha, ha, ha, ha! Tuo veljeni voi olla oppinut, vaan ompa hän
suuri äimäki.

Elli. Sinä kelvoton! sanotko nyt veljeäsi äimäksi?

Jaakko. Miksikäs häntä kutsuisin, äitiseni! Kun sataa niinkuin astiasta
kaataisi, ja hän kannattaa minulla nuttuansa.

Sipri. Etkö voinut hänelle sanoa: Herra! nyt sataa, suatsette ottaa
nutun päällenne?

Jaakko. Minusta on se vähän outo, isäseni! sellaiselle, jota
vanhempansa niin paljon ovat koulututtaneet viisauteen ja käytökseen,
rankkasateella muistuttaa: herra, nyt sataa, ottakaa nuttunne! Tiesihän
sen itsekki, koska sade varmaan kasteli hänen paitaa myöten.

Sipri. No kannoitko sinä nuttua koko matkan?

Jaakko. En maar sitä tehnytkään. Nutun panin päälleni, ja siksi ovatki
vaatteeni kuivat. Minä tajusin sen kouluttamattaki, ja latinatta.

Sipri. Veljesi oli ajatuksissaan, oppineitten tavalla.

Jaakko. Ha, ha! Hus, sellaista oppia!

Sipri. Jaakko, lurjus! Onko se niin naurettava jos veljesi toisinaan
käy ajatuksissaan, kun hän muissa asioissa näyttää viisautta ja oppinsa
hedelmiä?

Jaakko. Oppinsa hedelmiä? Saatte kuulla enemmän matkastamme. Tultuamme
Nikodemuksen pihalle läksi hän suorasteen menemään sille puolle jolla
kahlekoira oli, joka minutta olisi musertanut hänen oppineet säärensä.
Sillä koirat purressaan eivät välitä jos ne ovat latinaiset eli
greikalaiset jalat. Edelleen meni siitä Antto läävän ovelle, jota
avaten hän sanoi: hei! onko Nikodemus kotona? mutta lehmät seisoivat
häneen takapuolin, eivätkä osanneet vastata mitään; vaan luulen jos
joku heistä olisi vastannut, niin se olisi sanonut: sinuapas on aika
hölmö!

Elli. Ah, Sipri! sallit sinä tuollaista puhetta Antosta?

Sipri. Jaakko, heitäppäs pois sellainen ilka.

Jaakko. Voisitte kiittää minua siitä kun saatoin hänen oikialle tielle.
Minutta hän nytki vielä seisoisi läävän ovella, suuren oppinsa tähden.

Sipri. Kyllä sinulle näytän, irvihammas!

    (Jaakko juoksee tiehensä ja Sipri perästä.)

Elli. Mikä konna! Vaan nyt laitan lukkaria ja ryöstövoutia kutsumaan,
ennenkun poikani tulee.




Kolmas Näytelmä.


Ensimäinen kohtaus.

    Sipri. Elli. Putronius.

Elli. Poikani viipyy kauvan. Soisin hänen tulevan ennenkun vouti menee
pois; hän halajaa häntä puhutella. Vaan tuossapa hän jo tuleekki, terve
tulemastanne, potkani. Nikodemus varmaan oli hyvillä mielin tavata
sinun terveenä?

Putronius. Minä en tavannut Nikodemusta enkä tytärtänsä.

Elli. Kuin, mikä siinä oli esteenä?

Putronius. Ikään kun olin ovea aukasemassa, tuli vastaani eräs matkaaja
herra, tuttujani Helsingistä, jonka keralla sain puhelemaan oppineita
asioita, joissa kiivastuimme niin, että unoutin koko kylänkäyntini.
Suoraan sanoen hän oli olevinaan oppinut, mutta on siitä kaukana. Sillä
näätte, hän sanoa pölläytti minulle _lectissimus et doctissimus_, joka
on...

Elli. Mikä hölmö! vaan etkö ollenkaan tavannut Nikodemusta? Hän varmaan
pahastuu kun tietää niin tehneesi.

Putronius. Sitä en voi auttaa. Liisa on kyllä minulle rakas vaan
_Metaphysica ja Logica_ ovat minulle rakkaammat.

Elli. Ah, poikani! mitä kuulen? Sinulla on niin monta morsianta. Siitä
voit tulla syyhyn, kun Rovasti saa tiedon.

Putronius. Te ette ymmärrä, äiti! Eiväthän ne ole tyttöjä, mutta, kaksi
tiedettä joita niin kutsutaan.

Elli. Se on toista. Vaan tuossa tulee ryöstövouti, kohtele häntä
hyvästi.


Toinen kohtaus.

    Sipri. Elli. Putronius. Korppeliin.

Korppeliin. Servitöör, Monsiöör! Terve tulemastanne!

Putronius. Suurkiitosta, herra Komsarjus!

Korppeliin. Se on meille iloinen saada kyläämme niin oppineita miehiä.
Siinä on vaan päätä kysytty, ennenkun semmoiseksi on tultu. Toivotan
teille onnea pojastanne, Sipri! Vanhoilla päivillänne olette saaneet
sellaisen ilon.

Sipri. Se on tosi kyllä.

Korppeliin. Vaan kuulkappas, Antto herra, suatsetteko minun teiltä
vähän kysyä?

Putronius. Nimeni on Putronius.

Korppeliin. Herra Putronius, suokaa anteeksi. Muinon vouvin
hevoispoikana ollessani kävin Helsingissäki, ja silloin sielä oli
ihmisiä jotka sanoivat maan olevan ymmyrjäisen, ja näyttivät minulle
sellaista puupalloa jota sanoivat maapallon kuvaksi. Vieläkö sielä on
nytki niitä jotka luulevat maan ymmyrjäiseksi? Täällä sitä ei kukaan
uskoisi; kuinka voisi se olla ymmyrjäinen, kun se näyttää ihan
littiälle?

Putronius. Se on siksi, kun maa on niin suuri, ettei sen ymmyrjäisyyttä
voida keksiä.

Korppeliin. Se on tosi, maa on kyllä suuri, se on pian toinen puoli
maailmasta. Vaan kuulkappas herra! Montako tähteä menisi yhteen kuuhun?

Putronius. Kuuhun? Kuu on tähden rinnalla kuin Likolampi tuon Ladogan
meren vieressä.

Korppeliin. Ha, ha, ha! Nuo oppineet eivät ole oikeat päästä. Olen
kuullut niitäki jotka sanovat maan pyörivän ja auringon seisovan;
ettehän sitäki uskone?

Putronius. Sitä ei enää kukaan ymmärtäväinen epäile.

Korppeliin. Hahaha! Jos maa juoksisi, niin voisimmehan toisinaan pudota
nurinniskojamme sen mänössä?

Putronius. Kulettehan te veneellä menemättä nurinniskojanne.

Korppeliin. Vaan pyörivänhän te sanotte maan. Jos vene niin pyörisi
niin ihmiset puuskahtaisivat veteen.

Putronius. Ei, kuulkaa nyt, kun selitän sen paremmin.

Korppeliin. En tahdo mitään kuulla. Hulluhan olisin sellaista uskomaan!
Kun maa pyörisi, niin hitoillehan me putoisimme nurinniskojamme, jottei
näkyisi eikä kuuluisi. Vaan miksikäs kuu ei lämmitä niinkuin aurinko,
vaikka ovat yhden kokoiset?

Putronius. Siksi kun kuu on pimiä kappale niinkuin maakin, ja saa
valonsa auringolta.

Korppeliin. Hahaha! puhelkaamme muista aineista. Se tekee toisen
hulluksi!


Kolmas kohtaus.

    Sipri. Elli. Putronius. Korppeliin. Palovinerus.

Sipri. Terve tultuanne Kanttori! Missä on hyvä, siihen toisia tulee.

Kanttori. Tervetulemastanne, Herra Antton! Kuin Helsingissä nyt
eletään? Pääsikö siellä monta tänä vuonna?

Putronius. Niin kuin tavallisesti.

Kanttori. Ken nyt on _Imprimatur_?

Putronius. Mitä se tahtoo sanoa?

Kanttori. Minä kysyn, ken nyt on imprimaturina kirjoille ja lauluille
joita präntätään?

Putronius. Onko se olevinaan latinaa?

Kanttori. Minun aikanani se oli puhtainta latinaa.

Putronius. Niin se lienee nytki, vaan ei siinä merkityksessä kuin te
sitä tahdotte.

Kanttori. Sekö? se on juuri siinä, herraseni!

Putronius. Onko se _Nomen_ vain _Verbum_?

Kanttori. Ompa se _Nomen_.

Korppeliin. Se on oikein, Kanttori! vastatkaa hyvästi.

Putronius. _Cujus declinationis_ siis on _imprimatur_?

Kanttori. _Indikativus, imperativus, vokativus, pronomen, adjectivum,
intervention_.

Korppeliin. Se lasettelee kun vettä; kas niin; Kanttori, pitäkää
puolenne.

Putronius. Vaan hän ei vastaa minun kysymyksiini. Mitenkä _imprimatur_
on _genetivuksessa_?

Kanttori. _Nominativus asinus, genetivus asina, taattivus asino,
vokativus asinibus_.

Korppeliin. Niin niin herraseni; on niitä oppineita muuallaki ei vaan
Helsingissä.

Kanttori. Hoo! minun aikanani läksi kouluista toisellaisia miehiä kuin
nyt; _pirum nostrum parium, cum collere duri darium_.

Korppeliin. Kas niin, nytpä se kävi laatuun, vastatkappas siihen.

Putronius. Siihen minä en voi vastata, sillä se on mitätöntä.
Puhukaamme suomea, niin kuullaan miehen oppi.

    (Elli itkee.)

Korppeliin. Mitä emäntä itkee?

Elli. Minua niin pahoittaa kun poikani ei jaksa pitää puoliansa
latinassa.

Korppeliin. Onko se ihme, sillä siitä vanhempihan Kanttori onkin.
Kuulkaamme nyt kun puhuvat suomeksi.

Kanttori. Minä olen valmis molempiin. Kyselkäämme nyt toisiltamme,
esimerkiksi: Ken kiljui niin kovasti, että kuului ympäri maailman?

Putronius. Minun tieteni ei kenkään kilju kovemmin kuin Aasit ja
maapitäjään lukkarit.

Kanttori. Eipähän! Kuullaanko ne ympäri maailman? Se oli aasi Noan
arkissa, jossa silloin oli koko maailma.

Korppeliin. Hahaha! Niin totta se onkin. Meiän Kanttorilla vaan on älyä
päässä.

Kanttori. Kukapas tappoi neljännen osan ihmisiä?

Putronius. Sellaisiin kysymyksiin minä en tahdo vastata.

Kanttori. Se oli Kain, joka tappoi veljensä Aabelin.

Putronius. Todistakaa ettei silloin ollut usiampia kun 4 ihmistä
maailmassa.

Kanttori. Todistakaappas te niitä olleen enemmän.

Putronius. Sitä ei ole tarvis; sillä _affirmanti incumbit probatio_.

Kanttori. Todella! _Nominativus mensa, Kenetivus mensae, vakativus
mensa_; ymmärsittekös sen?

Putronius. Hulluhan olen sellaisen keralla ruveta kiistämään, joka ei
osaa ei Latinaa ei Suomea, tieätkö edes mitä _Logika_ on?

Kanttori. _Imperativus, Indikativus, vakativus_.

Putronius. Mitä lurjus? pidätkö minua hulluna? kyllä minä sinun opetan
(ottaa Kanttoria tukasta, ja rupeavat tappelemaan.)

Kanttori. Voi, voi, voi!

    (Menevät kaikki ulos pait Ryöstövoutia.)


Neljäs kohtaus.

    Nikodemus ja Korppeliin.

Nikodemus. Terve teille, herra Komsarjus! Näittekö tulevata vävyäni?
Minä tulin häntä tapaamaan.

Korppeliin. Hän tulee heti. Vahinko, kun etten hituista ennen tulleet,
olisitte kuulleet hänen Kanttorin keralla taistelevan.

Nikodemus. Miten se kävi?

Korppeliin. Tuo Kanttori häjy on pahempi kuin luulin. Ei sanaa hän ole
latinastansa ja hepreastansa vielä unohtanut.

Nikodemus. Se on tosi; sillä hän ei niitä koskaan ole osannutkaan.

Korppeliin. Elkääppäs sanoko, Nikodemus; sillä miehellä on kieli kuin
partaveitsi. Hän haastaa latinaaki kuin hyvä hevoinen.

Nikodemus. Sitä en olisi uskonut. Vaan mitä sanotte vävystäni?

Korppeliin. Hän on kauhean oppinut; vaan hänellä on niin kummallisia
luuloja uskonasioissa, jotta ne peloittaa.

Nikodemus. Mitä luuloja hänellä sitte on?

Korppeliin. Ah! sitä on kauhistus! Hivukset nousevat pystyyn niitä
ajatellessa. Kaikkia mitä kuulin en voi muistaakkaan. Sen vaan tiedän,
hän sanoi maan olevan ymmyrjäisen. Mitä sanotte siitä, Nikodemus? Niin
kauhiasti tallata uskon oppia! Pakana ei pahemmin voisi puhua.

Nikodemus. Hän lie sen sanonut vaan ilalla.

Korppeliin. Se olisi kovin karkia ilaksiki. Vaan tuossapa hän tuleeki.


Viides kohtaus.

    Putronius. Nikodemus. Korppeliin.

Putronius. Terve tulemastanne, appiseni! Kuinka voitte?

Nikodemus. Minun ijälläni on voimisen kanssa niin ja näin.

Putronius. Te kuitenti olette aina niin iloinen.

Nikodemus. Niin teille näyttää?

Putronius. Mitenkä Neitsyt Liisa jaksaa?

Nikodemus. Hyvästi vaan!

Putronius. Vaan mikä teillä on? appeni, te minusta vastailette niin
kylmästi.

Nikodemus. Sen olette ansaineetki.

Putronius. Kuin? Mitä nyt olen rikkonut.

Nikodemus. Kuulutta olevan väärässä uskossa. Hurjaksihan teitä kaikki
ihmiset luulisi; sillä kuka ymmärtäväinen voisi väittää, että maa on
ymmyrjäinen.

Putronius. Varmasti se ymmyrjäinen on; sillä totuudesta ei päästä
mihinkään.

Nikodemus. Se on Hiis eikä totuus. Koko kylässä ei ole ainoata henkeä
joka sitä uskoisi. Kysykää tuolta Ryöstövouvilta, joka on kyllä viisas,
jos ei hän ole minun luulostani.

Korppeliin. Minusta se on yhenlainen olipa hän ymmyrjäinen eli suikula;
vaan pitäähän minun uskoa omia silmiäni, jotka näyttävät, että se on
littiä kuin pannu kakkara.

Putronius. Minulleki se tekee saman, mitä vouti eli muut kyläläiset
luulevat. Sen minä vaan tiedän, maa on ymmyrjäinen.

Nikodemus. Se on hitoilla eikä ymmyrjäinen. Luulen te olette ihan
hurja. Eikö teillä ole silmät niin kuin muillaki päässä.

Putronius. Onhan se jo tuttu, appiseni! että meidän allamme asuu
ihmisiä, joiden jalat ovat meihin kohti.

Korppeliin. Ha, ha, ha! Hi, hi, hi! Ha, ha, ha!

Nikodemus. Todella se naurattava onkin. Hän on vähän houkka mielinen.
Koetelkaappas käydä laessa, pää alaspäin, miten se menestyy.

Putronius. Se on toinen asia, appiseni! sillä -- --

Nikodemus. Enkä tahdo olla enää appennekaan. Tyttäreni on minulle
rakkaampi, kuin että antaisin hänen sellaiselle.

Putronius. Se on tosi, minä rakastan tytärtänne kuin omaa henkeäni;
vaan että hänen tähtensä hyljätä vilosohviani ja sen kanssa koko
järkeni, on enempi kuin voitte vaatia.

Nikodemus. Ha, ha, ha! teillä, kuulen on mielessänne toinenki rakkaus.
Pitäkää vaan Lovisanne eli Sohvianne. Tyttäreni ei teille olekkaan
kovin tarjona.

Putronius. Te etten ymmärrä minua. Vilosohvia ei ole muu kuin tiede,
joka on avannut silmäni ja valaissut ymmärrykseni.

Nikodemus. Se on paremmin sovaissut silmiänne sekä ymmärrystänne tässä
asiassa. Voitteko sitä vielä väittää?

Putronius. Sihen ei todistuksiakaan tarvita. Yksikään oppinut sitä ei
epäile.

Korppeliin. Vaan Kanttori Palovinerus sitä ei toki usko.

Putronius. Kanttori! sepähään jos ei ole mies. Hulluna rupeen vielä
tässä teille vilosohviasta puhelemaan. Vaan Nikodemuksen tähden virkan
parin todistusta. Ensimäiseksi, ovat matkustavaiset purjehtiessaan
parintuhatta peninkulmaa täältä nähneet toisen taivaan ja toiset
tähdet, ja heillä on ollut päivä silloin kun täällä on yö.

Nikodemus. Hurjako te olette, onko teillä enemmän kuin yksi taivas ja
maa. Minä olen käynyt Pietarissa, Kuopiossa sekä Oulussa, enkä ole
nähnyt muuta kuin yhden ja saman taivaan. Vaan: millainen se toinen
todistuksenne olisi?

Putronius. Se on kuun pimeneminen, joka tulee siitä, kun maa sattu
aurtngon ja kuun välille ja maan pimiä varjo eli kuvainen lankiaa
kuulle, jossa se myös näytäiksee ymmyrjäiseksi.

Nikodemus. Ah herra Komsarjus! minua pyörryttää. Onneton hetki, jona
vanhempanne laittoivat teitä kouluun.

Korppeliin. Se on jumalattomuutta; saakaamme tänne Kanttori, joka voi
jos latinaksi eli greikaksi väittää, että maa Jumalan kiitos vielä on
niin littiä kuin tuo kämmeneni. Vaan tuossa tulevat Nikodemuksen emäntä
ja tytär.


Kuudes kohtaus.

    Petronella. Liisa. Nikodemus. Putronius. Korppeliin.

Petronella. Ah, vävyseni! minua ilahuttaa tavata teitä terveenä.

Liisa. Kultaseni! Anna syliäsi!

Nikodemus. Hiljan hiljaan, lapseni! Välttää vähempiki.

Liisa. Enkö nyt syleileisi kullaistani, kun vuosissa jo en ole nähnyt.

Nikodemus. Ole pois, sanon kerralla, tai kolahtaa.

Liisa (itkien). Johan me olemme julkisesti kihlatut.

Nikodemus. Se on tosi; vaan siihen sitte on tullut vähän liikaa; (Liisa
itkee). Lapseni! Kihlatessa hän oli älykäs ja Kristitty niinkuin
ihmiset, vaan nyt hän on kerettiläinen ja epä-uskoinen, eikä voi tulla
enää langoksemme.

Liisa. Jos ei sen enempää ole isäseni! niin me hyvin tulemme juoneen.

Nikodemus. Ole pois hänestä, sanon.

Petronella. Mitä se on, Komsarjus?

Korppeliin. Se on kyllä hullusti, emäntä; hän tuo epäuskoa kylään;
sanoa että maa on ymmyrjäinen, ja sellaisia joita toinen ei julkeisi
mainitakkaan.

Nikodemus. Eikö teidän ole sääli noita vanhempianne, jotka niin paljon
ovat menettäneet teitä kouluttaissaan?

Petronella. Noh! Kun se ei ole muuta, niin hän rakkaudesta tyttäreemme
heittää epä-uskonsa ja hänen tähdensä sanoo että maa on littiä.

Liisa. Ah, kultaseni, sano minun tähdeni että se on littiä.

Putronius. Sitä en voi, niin kauvan kuin olen ymmärryksessäni. Enhän
minä voi maalle antaa toista muotoa kuin hänellä on. Kaikki teen minä
teidän tähdenne, vaan en tätä. Ja muutoin me oppineet emme konsaan
erkane luuloistamme, mutta mitä olemme kerran sanoneet niin väitämme
viimeiseen pläkki lasimme pisaraan asti.

Petronella. Ukkoseni! kuule, minulle tämä ei vähintäkään näytä niin
tärkiälle, jotta siksi purkasimme kaupan.

Nikodemus. Ja minä etsisin eroa jos jo olisivat vihityt.

Petronella. Vaan ompa siihen minullaki sanomista, sillä jos hän on
sinun tyttäresi niin on hän minunki.

Liisa (Itkien). Voi, Kultaseni! sano heille jotta se on littiä.

Putronius. Sitä en mitenkään voi.

Nikodemus. Kuule, eukko! Tietäisit, että minä olen talon mies ja hänen
isänsä.

Petronella. Sinäki tietäisit, että minä olen talon vaimo ja hänen
äitinsä.

Nikodemus. Isän arvelen ainaki enemmäksi kuin äitin.

Petronella. Ja minä arvelen toisin. Sillä että minä olen hänen äitinsä
on epäilemätön; mut jos sinä -- -- -- Ei, minä en virka enää mitään.

Liisa (itkien). Voi kultaseni, ettenkö minun tähdeni voisi sanoa että
se on littiä?

Putronius. En, lintuseni! _nam contra natura est_. Se on vasten
luontoa.

Nikodemus. Mitäkäs sillä sanot, eukko? enkö minä ole niin hyvin hänen
isänsä kuin sinä hänen äitinsä? Mitä, Liisa! Enkös ole sinun isäsi?

Liisa. Muuta minä en voi uskoa. Äiti on aina niin sanonut.

Nikodemus. Komsarjus! mitä te arvelette sellaisesta puheesta?

Korppeliin. Minusta se ei näyttäisi ihan mahdottomalle että niin kuin
mamseli sano, sillä...

Nikodemus. Nonoh! se välttää; menkäämme kotiin. Muistakaa Antto
Puuronen! minun tytärtäni niin kaurvalle etten saa kuin epäuskossanne
pysytte.

Liisa (itkien). Ah, kultani! sanokaa että se on littiä.

Nikodemus. Pois, pois, ulos!

    (Kaikki vieraat menevät.)




Neljäs Näytelmä.


Ensimäinen kohtaus.

Putronius (yksinään). Tässä nyt ovat koko illan minua kiusanneet nuo
morsiameni vanhemmat, ja itkeneet sekä jotain tehneet saadakseen minua
eroamaan luuloistani; Vaan he eivät minua vielä oikein tunne. Ei,
vaikka Keisariksi sillä pääsisin, en luopuisi sanastani. Todesti,
Elisabethia minä rakastan; vaan hänen tähtensä hyljätä vilosohvian ja
luopua siitä kun julkisesti olen päättänyt, ei koskaan tapahdu. Aikaa
myöten, toivon muutenki vielä saavani tuon rakkaani. Kun kerran saan
enemmän tilaisuutta, tahdon apelleni niin selvästi todistaa epäluulonsa
ettei hän pääse mihinkään uskomasta. Vaan tuossapa näen kanttorin ja
ryöstövouvin.


Toinen kohtaus.

    Korpeliin. Palovinerus. Putronius.

Korppeliin. Herrasensi, Putronius! meillä nyt on ollut paljon työtä
teistä.

Putronius. Mitä se olisi?

Korppeliin. Me olemme koetelleet sovitella teidän sekä morsiamenne
vanhempia.

Putronius. No! mitä sillä saitte aikoin? Suostuuko Nikodemus?

Korppeliin. Viimenen sanansa meille oli tuo: Kerettiläistä ei
heimossamme ole ennenkään ollut. Tervehtäkää vaan Antto Puurosta ja
sanokaa että minä sekä vaimoni olemme ymmärtäviä ja kunniallisia
ihmisiä, jotka ennen väännämme tyttäremme niskat nurin, kuin annamme
hänen sellaiselle joka sanoo maan olevan ymmyrjäisen, ja niin tuopi
väärää uskoa kylään.

Kanttori. Toella sanoen, täällä on aina pysytty oikiassa uskossa, eikä
se kumma siis olekkaan jos Nikodemus teitä ei suatse vävyksensä.

Putronius. Hyvät ihmiset! viekää paljon terveisiä Nikodemukselle, ja
sanokaa että hän tekee väärin, kun minua kiusaa luopumaan siitä mitä
kerran olen tullut sanoneeksi.

Kanttori. Ei, Herra! Niin vähästä asiasta te jättäsitte rakastettunne?
Kaikki ihmiset sillä naurasi.

Putronius. Halvemmat sillä nauravat vaan _kommilitiones_, kumppalini
minua ylistävät pilviin asti pysyväisyydestäni.

Kanttori. Pidättekö te sen syntinä sanoa, että maa on littiä eli
suikula?

Putronius. Ei! sitä en tee; vaan minä sen luen itselleni häpiäksi että
Vilosohvian Majisterina luopua siitä, jota kerran julkisesti olen
päättänyt, ja tehä sellaista joka häpäisisi koko liiton.

Kanttori. Vaan jos joku todistaisi uskonne vääräksi, pidättekö sittenki
syntinä luopua siitä?

Putronius. Todistakaa minulle sen vääryys.

Kanttori. Se on minulle helppo. Täällä kylässä on paljon kunnon miehiä:
ensiksi on appenne, joka on pelkällä kirjotuksellansa päässyt edes;
sitte olen minä kehno, joka olen pitkää 14 vuotta ollut Lukkarina;
sitte on tuo Ryöstövouti, ja Jahtvouti, ja Lautamies ja Kylänvanhin ja
niin monta muuta toimellista miestä, jotka kaikki ovat rehellisesti
virkansa toimittaneet, sekä maksaneet veronsa hyvät sekä pahat ajat.

Putronius. Mitä hiton lörpötöstä se nyt on? Mihin te sillä pääsette?

Kanttori. Nyt olen pääsemäisilläni sihen jota tahdoin sanoa. Kysykää
nyt jokaista noita kunnon miehiä ja kuulkaa jos yksikään taipuu sihen,
että maa on ymmyrjäinen. Ja koska usiamman puhetta paremmin pitää uskoa
kuin yhden ainoan, niin siksi te olette väärässä.

Putronius. Tuokaa koko pitäjään väki tänne väittämään sekä sitä että
muita asioita; minä tukkean jokaisen suun. Sellaisilla ei ole mitään
uskoa. Heidän täytyy uskoa sitä mitä minä ja muut sanovat.

Kanttori. Uskoisivatko he senki, jos sanoisitte kuun olevan Hämeen
juustoa.

Putronius. Kuinkas muuten. Sanokaa'pas, mitä ihmiset luulevat teistä?

Kanttori. He luulevat minun kunnialliseksi mieheksi ja pitäjään
Lukkariksi, niin kuin olenki.

Putronius. Ja minä sanon, se on vale; te olette kukko, sen todistan
minä niin hyvin kuin 2 kertaa 2 on 4.

Kanttori. Hiielle sellaiset todistukset. Minä olisin kukko? Hullunako
te olette?

Putronius. Sanokaa minulle jotai puollustellaksenne.

Kanttori. Ensimäiseksi, minä haastan, kukko ei haasta, siksi minä myös
en ole kukko.

Putronius. Haasti ei tee mitään. Papekoia myös haastelee eikä sentähen
ole ihminen.

Kanttori. Voinpa minä sen muutenki todistaa. Kukolla ei ole ymmärrystä,
minulla on ymmärrys, siksi minä en ole kukko.

Putronius. Näyttäkää että teillä on ymmärrys.

Kanttori. Toimitanhan minä mittani aivan hyvästi.

Putronius. Mitkä ovat suurimmat virantoimenne jotka vaativat
ymmärrystä.

Kanttori. Minä laulan joka pyhä kirkossa.

Putronius. Kukko laulaa kanssa joka aamu siksi te myös olette kukko.

    (Kanttori itkee.)

Korppeliin. Elkää joutavia itkekö, Kanttori!

Kanttori. Se on, saakeli vie, suuri vale; Minä voin saada koko kylän
väen todistamaan, etten ole kukko, etteikä koko suvussain ole ollut
muita kun kristityitä ihmisiä.

Putronius. Kun nyt kukolla on kaikinpuolin yhtäläiset toimitukset kuin
teilläki, mikä siis estää teidän olemasta kukon? sanokaa se minulle.

    (Kanttori taas itkee.)

Korppeliin. Jos ei Kanttori voi tuketa suutanne niin voinhan minä.

Putronius. Antakaas kuulla tietonne.

Korppeliin. 1:ksi sanoo oma tuntoni että te valehtelette.

Putronius. Ryöstövoudin omatunnolle on vaiis tehä päätöstä.

Korppeliin. 2:ksi sanon minä, että kaikki mitä sanotte on puto puhasta
valetta.

Putronius. Todistakaa se.

Korppeliin. 3:ksi olen minä rehellinen mies, jonka sanaan voidaan
luottaa.

Putronius. Mihin hitoille sellaiset todistukset kelpaavat?

Korppeliin. 4:ksi sanon minä, että te haastatte niinkuin suuri koira,
ja että teillä olisi kieli leikattava suusta.

Putronius. Vieläkän ei yhtään todistusta.

Korppeliin. Ja 5:neksi tahon minä todistaa, että minä voin puollustaida
jos nyrkillä eli miekalla.

Putronius. Minä en rakasta kummaistakaan, vaan suullisesti minä voin
todistaa mitä tahansa. Esimerkiksi tahon minä nyt päättää että te
olette härkä.

Korppeliin. Päättäkää hitoilla vaan ei sitä.

Putronius. Jos maltatta vaan nyt kuulla todistuksiani.

Korppeliin. Kanttori, läkkäämme pois.

Putronius. Näin minä sen todistan: se joka -- (Ryöstövouti huutaa minkä
jaksaa ja pitää kättänsä Putroniuksen suulla.) Jos etten nyt suatse
kuulla, voitte vasta, millon ja missä halaatte.

Korppeliin. Enkä taho mitään kanssakäymistä sellaisen hurjan keralla.

    (Menee ulos Kanttorin keralla.)

Putronius. Noiden kanssa minä voin kiistää kiivastumatta. Toisin se on
oppineempain kanssa kiistäissä, niinkuin taanoisen Oppivan joka minun
niin kiivastuutti. Vaan tuossa tulevat vanhempani.


Kolmas kohtaus.

    Sipri. Elli. Putronius.

Sipri. Poikani! Miksi sellainen itseppäisyys, jolla kaikki ihmiset
suututatte? Te olette pilkanneet, kuulen, noitaki hyviä ihmisiä jotka
laitoimme sovintoa hieromaan appenne ja teidän välillänne. Mitä hyvää
siitä on, tehä ihmisiä kukoiksi ja häriksi?

Putronius. Siksihän minä olen oppinut, siksi päätäni pieksänyt, jotta
voin sanoa mitä tahon ja myös sen puollustaa.

Sipri. Minusta näyttää sellainen oppi ihan tarpeettomalle.

Putronius. Pitäkää suunne, ukko!

Sipri. Ethän mieline lyöä vanhempiasi?

Putronius. Jos senki tekisin, niin myös sen puollustaisin koko maailman
eessä.

    (Menevät itkien ulos.)


Neljäs kohtaus.

    Putronius. Jaakko.

Putronius. Minä en luovu sanastani jos hulluksi tulisivat jokainoa,
vaan mitäpäs sinulle Jaakko?

Jaakko. Minulla on herralle kirja.

    (Putronius ottaa kirjan ja lukee. Jaakko menee.)

Rakkain ystäväni!

En koskaan olisi luullut voivasi niin pian jättää sen, joka sinua niin
monta vuotta vilpittömimmästi on rakastanut. Sen nyt saan sinulle
vakuuttaa, että sitä luuloa jotta maa olisi ympyräinen isäni vihaa niin
kuin kuolemaa ettei hän koskaan minua suo sinulle, ennenkun suostut
muiden ihmisten uskoon. Mitä hyvää sinulle siitä on jos maa on suikula,
ympyräinen, eli neliskulmanen? Siksi rukoilen nyt sinua hellän
rakkauteni tähden suostumaan samaan uskoon jolla me niin kauvan hyvästi
olemme aikoin tulleet. Jos et sitä tee, niin ole vakuutettu, minun
täytyvän surra itseni kuoliaksi; koko maailma siitä soimaisi sinua,
joka niin tuottaisit kuoleman sinua enemmän kuin omaa sieluansa
rakastavaiselle morsiammellesi Elisabeth Nikodemuksen tytär.

Putronius. Oh! Jumalani! tuo kirja minut hellyttää ja panee
harhailemaan: yhellä puolla on Vilosohvia, joka käskee seisomaan,
toisella kultani joka syyttää kylmyyttäni ja pysymättömyyttäni. Vaan
minä, niin pian luopuisin mietteistäni? ei suinkaan; Mutta tässä tarvis
vaatii. Jos tässä en suostu, minä sekä rakastettuni tulemme
onnettomiksi. Hän murehtii itsensä kuoliaksi, ja koko maailmat minua
siitä syyttää. Jättäsinkö sen joka minua niin monta vuotta on totisesti
rakastanut? saattasinko hänelle kuoleman? Ei, sitä en voi: Vaan muista
mitä teet, Anttonius! tässä saat näyttää jos olet oikia Vilosohvi. Kuta
suurempi vaara, sen suurempi kunniakruunu. Ajattele, mitä kumppalisi
sanovat kuullessa ei olevasikaan enää sama Anttonius joka puollustaa
mietteensä viimeseen veripisaraan asti. Jos halvemmat minua syyttävät
pysymättömyydestä rakkaudessa, niin oppineet ylistävät minua pilvihin.
Se joka häpäisee minua yksille antaa minulle kunniankruunun toisilta.
Tämä kiusaus minun siis on voitettava. Minä voitan sen! Minä jo olen
sen voittanut. Maa on ymmyrjäinen; sanottu. Jaakko! se kirja kun
minulle annoit ei vaikuta minussa mitään. Minä päätän niin kuin
ennenki: Maa on ymmyrjäinen, ja se ei koskaan tule littiäksi,
niinkauvan kun minun pääni seisoo.

Jaakko. Minäki luulen että maa on ymmyrjäinen. Mut jos ken minulle
antaisi viinaryypyn sanoakseni että maa on suikula, niin minä sanoisin,
se on suikula. Sillä minulle se tekee sen saman.

Putronius. Sinulle se on sopivainen, vaan ei Vilosohville, jonka suurin
kunto on vihoviimeseen puollustaa sitä, mitä kerran on sanonut. Minä
tahdon julkisesti koko pitäjään väen kanssa siitä kiistää.

Jaakko. Vaan saanko minä herralta vähän kysyä. Jos te kiistassa
voitatte, mikä siitä sitte seuraa?

Putronius. Siitä seuraa se, jotta minä saan voiton, ja kunnian pidettää
oppineena miehenä.

Jaakko. Herra ei panisi pahaksi, minä kyselen vaan oppiakseni. Minä
halaisin tietää, kun herra voittaa kiistassa, jos Kanttori siitte
toellaki muuttuu kukoksi?

Putronius. Mitä lörpötöstä! Hän jää yhtäkaikki entiselleen.

Jaakko. Noh! Hänpähään se sitte on voittanutki.

Putronius. Sinullaisesi talonpojan töllön keralla minä en voi ruveta
kiistämään: kun osaisit latinaa niin vielä vieläi; Minä en ole tottunut
suomeksi kiistämään.

Jaakko, Se tahtoo sanoa: Herra on tullut niin oppineeksi, ettei osaa
enää äitinkielellä sanoa ajatustansa.

Putronius. Tukkia suusi, kunnoton! minä rupeisin sellaisille
selittelemään ajatuksiani? Äsken tahtoi kymmenisten oppineempi
kerallani taistella, vaan kuultuani ettei tiennyt mikä _metaphysika_
oli, järkiään herkesin äänettä.

Jaakko. Mitäs se siitte merkitsee se _metapyysikka_, vain miten se oli?

Putronius. Kyllä minä sen merkityksen tiedän.

Jaakko. Te itse sen tietänette, vaan etten osaa sitä selittää toiselle.
Minä sen siaan voin vähäisen tietoni selittää kelle tahansa.

Putronius. Sinäki varmaan olet oppinut mies, Jaakko! Mitä sinä tiedät?

Jaakko. Vaan jos todistaisin olevani oppineempi teitäki?

Putronius. Senpäs kuulisin.

Jaakko. Joka tärkeimpiä asioita tutkii on oppinein?

Putronius. Se on ihan tosi.

Jaakko. Minä tutkin kyntämistä ja karjan vaalimista, siksi minä olen
oppinempi teitä.

Putronius. Karkian talonpojan työn sinä pitäisit tärkeimpänä?

Jaakko. Minä en tiedä, mutta jos me talonpojat ottasimme kynän eli
liitupalaisen käteemme ja rupeisimme kuvailemaan paljonko matkaa kuuhun
ja aurinkoon on, niin te korkiasti oppineet herrat saisitte huonot
joulut vatsoihinne. Te menetätte aikanne kiistellessä, jos maa on
ympyräinen, soikia eli neliskulmanen, me sensiaan pyydämme pitää maata
siliänä ja kasvavana; eikö meidän oppimisemme siis ole tärkiämpi kuin
teidän; ja eikö tuo Nikodemus ole kaiken oppinein koska hän saa tilasta
puolta suuremman voiton kun edellisensä, joka luki kaikkia mailman
kirjoja päivät halki, ja tilan jätti autioksi?

Putronius. Oh, se on surma ja saatana joka sinusta puhuu. Ja vaikka se
kaikki on valetta, niin se kummastuttaa sinulta sellaista kuulla; sano,
mistä olet oppinut sellaiset sanat?

Jaakko. Minä en ole kouluja käynyt, mutta ihmiset sanoovat että minulla
on hyvä pää. Olenpa jo tehnyt runojaki. Viime tein runon Olli
Oluvisesta, joka joi itsensä kuoliaksi; hänen isänsä hukkui
kalastaissa.

Putronius. Millainen se runo oli?

Jaakko. Se alkoi näin:

    Tuop on Olli Oluvinen,
    Astu jälkiä isonsa.
    Isä hukku Humaljärveen,
    Olli poika viina kannuun.

Näistä värsyistä maksoi minulle Tuomari 20 kopekkaa kuin lu'in ne
hänelle.

Putronius. Runo on kaunis, vaan se on ulkopuolisesti vaillinen. Sillä
ei ole oikeata säventä.

Jaakko. Mitä se on?

Putronius. Muutamat värsyt vähän liikkaavat, eli niillä ei ole täysiä
jalkoja.

Jaakko. Jalkoja! voi veikkonen, ne ovat muutamissa päivissä kulkeneet
halki pitäjään.

Putronius. Sinulla on terävä pää, Jaakko! Soisin että olisit
koulutettu; sitte voisit kerallani kiistää. Tule menkäämme.




Viides Näytelmä.


Ensimäinen kohtaus.

    Luutnantti. Korppeliin. Ryöstövouti.

Luutnantti. Missä, herra komsarjus! voisin tavata sitä miestä? minä
halaisin häntä puhutella. Onko hän soria mies?

Korppeliin. Noin jokseenki, ja hänellä on kieli kuin partaveitsi.

Luutnantti. Se ei vahingoita, kun hän muuten on terve ja vahva.

Korppeliin. Hän voipi sanoa mitä ikänsä, ja myös sen puollustaa. Hän
todisti ihan selvästi, että Kanttori oli kukko.

Luutnantti. Onko hän hartioilta noin leviänlainen?

Korppeliin. Hän on julma. Hän tekee kaiken kotijoukkonsa lehmiksi,
tammoiksi ja hevoisiksi, sekä jälleen ihmisiksi: hän muka kirjoistansa
niin todistaa.

Luutnantti. Näyttääkö hän voivan kärsiä?

Korppeliin. Hän myös todisti maan ympyräiseksi.

Luutnantti. Se ei koske minuun; vaan näyttääkö hän urholliselle?

Korppeliin. Hän voisi heittää henkensä yhen puustavin tähen, jonka hän
kerran on sanonut.

Luutnantti. Herra Komsarjus! Niin kuin kuulen tulee hänestä aika
sotamies.

Korppeliin. Kuinka Luutnantti hänen sotamieheksi saa? Hän on Majisteri.

Luutnantti. Se ei tee mitään. Jos hän tekee ihmisiä lampaiksi, häriksi
ja kukoiksi niin minä koettelen kerran tehä Majisterin sotamieheksi.

Korppeliin. Sen soisinki. Minä nauraisin kuollakseni.

Luutnantti. Olkaa vaan vait, Komsarjus! kun me panemme päämme yhteen
niin sellaiset asiat eivät enää ole mahdottomat. Vaan tuossa tulee
joku, hänkö se on?

Korppeliin. Niinpä onkin. Minä pistäien ulos, ettei hän minusta
rupeisi mitä luulemaan.


Toinen kohtaus.

    Luutnantti ja Putronius.

Luutnantti. Terve tulemastanne kylään.

Putronius. Kiitän nöyrimmästi.

Luutnantti. Minä halusin käydä luonanne, koska täällä muutoin on niin
vähän oppineita joiden kanssa puhelisi.

Putronius. Minulle on mieluinen kuulla teidänki oppineeksi. Millon
jätitte Akatemian?

Luutnantti. Siitä jo on 10 vuotta.

Putronius. Herra Luutnantti on siis jo vanha Akatemikus. Mitä kieltä te
enimmän harjotitte?

Luutnantti. Minä luin paraita Latinaisia kirjoja, harjoitin luonnon
oikeutta ja käytöllistä tiedoitsemista, niin kuin teen vielä nytki.

Putronius. Oi, se on kaikki turhuutta, eikä akatemillista. Ettenkö
ensinkään harjottaneet _Philosophiam instrumentalem_?

Luutnantti. En sanottavasti.

Putronius. Niin muodoin etten ole kiistäneetkään.

Luutnantti. En.

Putronius. Oi, onko seki oppiminen? Philosophia on ainoa kunnollinen
oppi; muuki voipi olla hyvä, vaan ei oppinut. Se joka on lukenut
_Logicam ja metaphysikam_ voipi väittää mitä ainetta hyvänsä, jos kohta
sitä ei tuntisikkaan. Minä en tiedä mitään jota en voisi väittää.
Akatemiassa ei ole ollut yhtään taistelua eli väitöstä jossa en minä
olisi ollut vastustajana.

Luutnantti. Minä kuulin sanottavan herran voivan väittää senki, jotta
lasten velvollisuus on lyödä vanhempiansa. Minulle se näyttäisi ihan
mahdottomalta.

Putronius. Jos sen olen sanonut, olen minä mies sen puollustamaanki.

Luutnantti. Minä lyön 10 ruplan vedon, ettette sitä voi.

Putronius. Minä voin panna 10 ruplaa sitä vastaan.

Luutnantti. Sanottu! Antakaas nyt kuulla.

Putronius. Ketä enimmän rakastetaan, sitä myös enimmän lyödään;
Vanhempia rakastetaan enimmän; siksi heitä myös pitää lyötämän. Eli
toisin: Mitä olen toiselta saanut, se pitää samalla mitalla takaisin
annettaman. Minä olen lapsena vanhemmiltani saanut selkääni; siksi
pitää minun myös heille antamaan selkään. Eli -- -- --

Luutnantti. Nonoh? jo se välttää! Te olette voittaneet vedon. Tuossa on
10 ruplaane.

Putronius. Noh! Eihän se liene teidän totenne, herra Luutnantti. Minä
en tahdo teiltä mitään rahaa.

Luutnantti. Siitä etten mihinkään pääse. Minä vannon teidän täytyy se
ottaa.

Putronius. Noh! minä otan sen sitte, etten tekisi teitä valapatoksi.

Luutnantti. Mut jos nyt minäki koettelisin tehdä jotai teistä; esim.,
minä teen teidän sotamieheksi.

Putronius. Se on helppo, kaikki oppineet ovat hengelliset sotiat.

Luutnantti. Ei, minä todistan että te olette ruumillinenki sotia. Se
joka on ottanut käsirahan on pestattu sotamies. Te olette sen tehneet;
siis --

Putronius. _Nego minorem_; se ei ole tosi.

Luutnantti. _Probo minorem_, te olette ottaneet 10 ruplaa pestiä
käteenne.

Putronius. Mutta --

Luutnantti. Ei yhtään muttaa; te oletta sotamies.

Putronius. Vaan _distinquendum est_ -- -- --

Luutnantti. Mitä joutavata; kontrahti on tehty ja pesti on kädessänne.

Putronius. Mutta eroitus on _inter contractum verum et_ -- -- --

Luutii. Kielättekö te saaneennne minulta 10 rupilaa?

Putronius. Vaan siinä on eroitua _distinqvendum est_ saamisen ja
saamisen välillä.

Luutnantti. Tule pois, kampraatti, paikalla saat munteringin päällesi.

Putronius. Tuoss' on 10 rupilaanne takaisin. Ja ken teille todistaa
minun ottaneeni rahojanne?


Kolmas kohtaus.

    Korppeliin. Kapraali Niilo. Putronius. Luutnantti.

Korppeliin. Minä todistan nähneeni teidän Luutnantilta ottaneen
käsirahan.

Niilo. Ja minä.

Putronius. Mutta miksi otin ma sen rahan? sillä on eroitus -- --

Luutnantti. Mitä tyhjää; Niilo! jää tänne, kunnes minä haen
munteringin.

Putronius. Hoi! väkivaltaa!

Niilo. Jos et ole vait, sinä koira, syöksen pajonetin vatsaasi. Eikö
hän ole pestattu, herra komsarjus?

Korppeliin. Kyllä se totta on.

Luutnantti. Kas niin! kiirusti musta mekko päältä pois, ja harmaa
punakaulus siaan. (Putronius itkee, toisten munterinkiä pukeissa). Oi,
kun se näyttää pahalle sotamiehen itkeä, paljon parempihan sinä nyt
olet kuin ennen. Opasta häntä hyvästi, Kaprali Niilo! Se on oppinut
mies, vaikka hän ekseringissä vielä on heikko.

    (Kaprali Niilo pukee munteringin, opastaa ja lyöpi)


Neljäs kohtaus.

    Luutnantti. Niilo. Putronius.

Luutnantti. Noh Niilo, oppiiko hän ekseringin?

Niilo. Kyllähän se oppii, vaan se on sellainen koira, jotta se sietää
vähän väliä pieksämistä.

Putronius (itkien). Armollinen herra, armahtakaa minua! Minun huono
terveyteni ei siedä sellaista menetystä.

Luutnantti. Ensiksestä se tuntuu vaikialle. Vaan kun kerran hyvästi
saat selkääsi, niin viimein se ei paljon koskekkaan.

Putronius (itkien). Oh! Jos en koskaan olisi koulutettu, niin en
tähänkään onnettomuuteen olisi sattunut.

Luutnantti. Se vasta on alkua? kunhan kerran olet muutaman sata paria
saanut vitsoja selkääsi, niin tästä et ole milläsikään.

    (Putronius itkee.)


Viides kohtaus.

    Nikodemus. Petronella. Liisa. Sipri. Elli. Luutnantti.
    Putronius, Kaprali.

Nikodemus. Tiedättekö sen varmasti?

Sipri. Ihan varmasti! Ryöstövouti äsken ikään sanoi sen minulle. Voih!
voih! nyt minua säälittää.

Nikodemus. Kun saisimme hänen oikiaan uskoon, minä lunastaisin hänen
takaisin.

Liisa (tulee ulkoa). Voi minua poloista!

Nikodemus. Ole parkumatta tyttäreni, sillä et voita mitään.

Liisa. Voi isä kultani! jos te olisitte niin rakastuneet, etten
kieltäisi minua parkumastakaan.

Nikodemus. Hyi! tyttölapsen on häpiä niin näyttäidä. Vaan tuossahan tuo
onkin; Antto Puuronen! no mitenkä nyt on olo?

Putronen. Voi, herra Nikodemus kulta, minä olen tullut sotamieheksi.

Nikodemus. Niin, se on toista, kuin tehdä ihmisiä häriksi ja Lukkaria
kukoiksi.

Putronius. Voih minä poloinen! Nyt minä kadun ennistä hulluuttani, vaan
se on myöhään.

Nikodemus. Kuulkaa, ystävä! Jos lupaatte hylätä entisen hurjuutenne,
eikä saattaa riitoja ja väitöksiä maahan, niin lupaan minä tehdä mitä
voin teidän lunastukseksi.

Putronius. Oh! Minä en ole parempaa ansainnut, joka olen uhannut lyödä
vanhempianiki. Vaan jos minun tahtoisitte tästä pelastaa, niin minä
vannon parantaa elämäni, ja ruveta johonki ammattiin, eikä ketään
häväistä väitöksilläni.

Nikodemus. Odottele, minä puhuttelen Luutnanttia. Kuulkaa, herra
Luutnantti, Te olette aina olleet meille hyvä ystävä. Tuo jonka olette
nyt sotamieheksi pestanneet, on ainoan tyttäreni sulhanen, jota se
sydämmellisesti rakastaa. Laskekaa hän jälle vallolleen. Minä maksan
teille 100 rupilaa hänestä. Ensin olin minäki iloinen, jotta hän niin
tuli rangaistuksi. Mutta nyt kun hän on vahvasti luvannut hylätä
entisen tylyytensä ja parantaa elämänsä, niin olen häntä ruvennut jälle
säälimään.

Luutnantti. Herra Nikodemus! kaikki mitä olen tehnyt on hänen
hyväksensä. Tiettyä hänen tyttärenne sulhaseksi olen teidän tähtenne
näyttänyt hänelle kovuuttani saadakseni hänen tunnustamaan vikansa.
Tulkoon nyt tänne. -- Kuulkaa ystävä! Vanhempanne ovat paljon
kuluttaneet saadakseen teistä kunnian ja turvan vanhuudessansa. Vaan te
lähettä viisaana kotoa ja tulette löyhkönä takaisin, ja saatatte koko
kylän raivoon kummallisilla väitöksillänne; Jos ne ovat opin hedelmät,
niin voisivat hitoilla olla kaikki kirjat maailmasta. Minulle näyttää
kaikki, mitä koulussa olisi opittava, olevan ihan vastahakaista sille
mitä te vauhkoilette, ja että oppinut mieli pitäisi tunnettaman
lauhkeudestansa, siviältä ja sopuisalta puheeltansa muista vähemmin
oppineista. Sillä oikia tieto ja oppi neuvoo meidän enemmän estelemään
ja sammuttamaan torasuutta, ja hylkäämään luulomme ja väitteemme niin
pian kun halvinki meille todistaa niiden vääryyden. Vilosohvian
ensimäinen käsky on, tunne itsesi, ja kuta enemmin joku sitä on
aprikoinut, sen vähemmin hän kiittää itsiänsä, sen enemmän hän löytää
vielä tarvitsevansa oppia. Mutta te teette viisauden opin
tappelukeinoksi ja pidätte sen viisaana joka koreilla puheilla ja
sanallaskuilla voipi vääntää totuuden nurin, ja selvittää oman
puolensa. Sillä te tuletta kaikilta vihatuksi. Se on siis teille paras,
että tästälähin unoutatte kaikki mitä tähän asti olette uurastaneet, ja
haette itsellene jonku ammatin jotta voitte ansaita elatuksenne, eli
jos harjotattaki oppia, sitä rupeisitte tekemään järkiään toisella
tavalla kuin tähän asti!

Putronius. Oh, hyvä herra! Minä koen nyt seurata neuvojanne, ja pyrin
tästä lähin muuttaa elämäni.

Luutnantti. Hyvä! Te nyt pääsette jälleen irti, kun vaan lupaatte sen
sekä omille että morsiammenne vanhemmille, ja rukoilette heiltä
anteeksi.

Putronius. Nöyrimmästi ja vesillä silmin rukoilen nyt teitä kaikkia
unohtamaan rikokseni, ja lupaan tästedes muuttaa elämäni, hyljäten koko
entisen pahan tapani joka minun on saattanut tälläiseen tilasuuteen,
seuraten tuon kunnon ja oppineen miehen neuvoja jota aina, lähinä
vanhempiani, olen arvossa pitävä.

Nikodemus. Niin vävyseni, etten sitte enää päätä olevan maankaan
ympyräisen; sillä se asia minua on paljon huolituttanut.

Putronius. Hyvä appiseni! Minä sitä en tästedes väitä. Mutta sen tahdon
vaan sanoa että kaikki oppineet jo ovat siitä luulosta että maa on
ympyräinen.

Nikodemus. Ahaa -- herra Luutnantti, tehkää hän jällen sotamieheksi,
kunnes maa tulee littiäksi.

Liisa. Sano jo sulhaseni että se on littiä.

Putronius. Appiseni! Maa on niin littiä kuin kakkara. Tyydyttekö
siihen?

Nikodemus. Kas niin! olkamme nyt ystävät; nyt saatte tyttäreni. Tulkaa
nyt kaikki meille, ja juokaamme siellä sovinnot. Herra Luutnantti
kunnioitasi meitä myös tulollansa.

    (Menevät ovesta.)

Loppu.








End of the Project Gutenberg EBook of Anttonius Putronius, by Ludvig Holberg

